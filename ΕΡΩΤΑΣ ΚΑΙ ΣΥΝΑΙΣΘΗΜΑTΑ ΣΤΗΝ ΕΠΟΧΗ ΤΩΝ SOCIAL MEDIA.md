# **ΤΜΗΜΑ ΤΕΧΝΩΝ ΗΧΟΥ ΚΑΙ ΕΙΚΟΝΑΣ**

###### ΙΟΝΙΟ ΠΑΝΕΠΙΣΤΗΜΙΟ ΠΡΟΓΡΑΜΜΑ ΜΕΤΑΠΤΥΧΙΑΚΩΝ ΣΠΟΥΔΩΝ «ΟΠΤΙΚΟΑΚΟΥΣΤΙΚΕΣ ΤΕΧΝΕΣ ΣΤΗΝ ΨΗΦΙΑΚΗ ΕΠΟΧΗ»



## **ΕΡΩΤΑΣ ΚΑΙ ΣΥΝΑΙΣΘΗΜΑΤΑ ΣΤΗΝ ΕΠΟΧΗ ΤΩΝ SOCIAL MEDIA** 






ΟΝΟΜΑ ΕΞΕΤΑΖΟΜΕΝΟΥ ΦΟΙΤΗΤΗ:

ΜΑΝΩΛΗΣ ΚΑΛΟΥΔΑΣ

ADA2020005

### **Διαδραστικός Ηχητικός Σχεδιασμός**

Κωδικός Μαθήματος: ΥΚΒ6

Διδάσκων: Ιωάννης Ζάννος

Κέρκυρα, Εαρινό Εξάμηνο 2020 - 2021



















##### Πίνακας περιεχομένων

EIΣΑΓΩΓΗ	3
ΕΝΟΤΗΤΑ 1 Η ΚΟΙΝΩΝΙΚΗ ΑΛΛΗΛΕΠΙΔΡΑΣΗ ΣΤΗΝ ΕΠΟΧΗ ΤΩΝ   SOCIAL MEDIA	6
1.1.	Εισαγωγή	6
1.2. Η ανωνυμία ως η βασική παράμετρος ανάπτυξης των σχέσεων στο διαδίκτυο	10
1.2.	Ρητορική μίσους και κουτσομπολιό, δυο επιπλέον διαστάσεις των μέσων  κοινωνικής δικτύωσης την ψηφιακή εποχή	12
ENOTHTA 2 ΕΡΩΤΑΣ ΚΑΙ ΣΥΝΑΙΣΘΗΜΑΤΑ ΣΤΗΝ ΕΠΟΧΗ ΤΩΝ SOCIAL MEDIA	16
2.1. Εισαγωγή	16
2.2.  Διαπροσωπικές σχέσεις στην ψηφιακή εποχή	18
KΕΦΑΛΑΙΟ 3  PROJECT “#I_DO_SOMETHING_WRONGLY”	21
EΠΙΛΟΓΟΣ	26
Βιβλιογραφικές αναφορές	27



















##### **EIΣΑΓΩΓΗ**

Στο παρελθόν, οι άνθρωποι συναντιόντουσαν στον κοινωνικό χώρο, σε μπαρ, στην εκκλησία, στο σχολείο, ή μέσω μελών της οικογένειας ή κοινών φίλων. Σήμερα σε πάρα πολύ μεγάλο βαθμό οι άνθρωποι επικοινωνούν μέσω του διαδικτύου. Ο κυβερνοχώρος και τα ποικίλα διαθέσιμα κοινωνικά μέσα δικτύωσης σήμερα, προσφέρουν αναμφισβήτητα ελευθερία επικοινωνίας και έκφρασης απόψεων. Στα ηλεκτρονικά μέσα κοινωνικής δικτύωσης οι άνθρωποι σήμερα κοινωνικοποιούνται σε ένα ευρύ πλαίσιο αλληλεπίδρασης με φίλους, συγγενείς και άλλους γνωστούς και πολύ συχνά αναπτύσσουν και αισθηματικές σχέσεις με τους άλλους.
Στην εποχή του διαδικτύου το ίντερνετ και τα μέσα κοινωνικής δικτύωσης έχουν επηρεάσει τη συμπεριφορά και το ζευγάρωμα των ανθρώπων. Ένας πολύ μεγάλος αριθμός ενηλίκων, δηλώνουν ότι έχουν χρησιμοποιήσει τουλάχιστον μία φορά εφαρμογές γνωριμιών για κινητά ή διαδικτυακούς ιστότοπους γνωριμιών. Οι διαδικτυακές υπηρεσίες γνωριμιών είναι τώρα ο δεύτερος πιο δημοφιλής τρόπος για να συναντήσει ένα άτομο έναν σύντροφο. Επίσης οι άνθρωποι σήμερα, είναι δυνατό να ξεκινήσουν, να διατηρήσουν και να τερματίσουν σχέσεις μέσω γραπτών μηνυμάτων και σε κοινωνικά μέσα όπως το Facebook, το Instagram κλπ.
Από την πρόσβαση στις ειδήσεις και την ανάγνωση βιβλίων, από την ακρόαση μουσικής και την παρακολούθηση ταινιών, η ψηφιακή επανάσταση έχει αγγίξει τη ζωή μας τόσο σε προσωπικό όσο και σε διαπροσωπικό επίπεδο. Τα ψηφιακά μέσα έχουν επηρεάσει τους τρόπους πρόσβασής μας στις ειδήσεις, τις πληροφορίες και την ψυχαγωγία για προσωπική χρήση. Το πώς αναζητούμε, βρίσκουμε και συναντάμε νέους ανθρώπους και πώς διαμορφώνουμε, διατηρούμε και τερματίζουμε τις διαπροσωπικές μας σχέσεις καθοδηγείται σήμερα σε πολύ μεγάλο βαθμο την ψηφιακή τεχνολογία. Η τεχνολογία έχει αλλάξει τον τρόπο που βιώνουμε την αγάπη, την οικειότητα και τη συναισθηματική σύνδεση. Έτσι οι άνθρωποι σήμερα πολύ συχνά επιλέγουν να στέλνουν μηνύματα αντί να μιλάνε ή   αντί να συναντιούνται πρόσωπο με πρόσωπο όπως γινόταν στο παραδοσιακό μοντέλο ή χρησιμοποιούν emoticons αντί να εκφράζουν πραγματικά τα συναισθήματά τους. 
Στόχος της παρούσας εργασίας είναι η διερεύνση του τρόπου με τον οποίο σήμερα οι άνθρωποι επικοινωνούν συναισθηματικά και τις θεμελιώδεις αλλαγές που έχει επιφέρει η ραγδαία ανάπτυξη του ίντερνετ στις διαπροσωπικές τους σχέσεις. Ειδικότερα σε αυτή την εργασία, διερευνούμε τον ρόλο των κοινωνικών μέσων δικτύωσης στην δημιουργία και την εξέλιξη των διαπροσωπικών σχέσεων των χρηστών του διαδικτύου και περιγράφουμε την αλληλεπίδραση των ανθρώπινων συναισθημάτων και των απρόσωπων κοινωνικών μέσων. Μέσα σε μόλις μερικές δεκαετίες, ο κόσμος έχει αλλάξει ριζικά και αλλάζουμε κι εμείς ως άνθρωποι καθώς οι προσωπικοί υπολογιστές και τα smartphones μεσολαβούν στη ζωή, τη δουλειά, το παιχνίδι αλλά και τον έρωτα. Οι σχέσεις όλων των ειδών γίνονται πλέον μέσω κινητών τηλεφώνων, email, Skype και ιστότοπων κοινωνικών δικτύων. 
Αυτό που θέλουμε να καταδείξουμε είναι ότι η τεχνολογία και τα  μέσα κοινωνικής δικτύωσης χρησιμοποιούνται σήμερα σε σημαντικό βαθμό και έχουν αλλάξει δραματικά τον τρόπο που βιώνουμε την αγάπη, την οικειότητα και τη σύνδεση (Gamback & Sikdar, 2017). Πόσο συχνά στέλνουμε μηνύματα αντί να μιλάμε, Skype αντί να συναντιόμαστε πρόσωπο με πρόσωπο ή χρησιμοποιούμε emoticons αντί να εκφράζουμε πραγματικά τα συναισθήματά μας; Και τι αντίκτυπο έχει στις σχέσεις μας;  
Στο ερευνητικό μέρος της εργασίας, μέσα από την ανάπτυξη ενός σχετικού project (βίντεο) θα προσπαθήσουμε να διερευνήσουμε το πώς αποτυπώνονται σε αυτό το βίντεο οι επαναστατικές αλλαγές που έχει φέρει η τεχνολογία στις ερωτικές και στις κοινωνικές σχέσεις των ανθρώπων στην εποχή του internet. Αυτό που θα προσπαθήσουμε να δείξουμε είναι ότι σήμερα στην εποχή της ψηφιακής τεχνολογίας, κάτι έχει αλλάξει  ριζικά στην ερωτική ζωή και στις κοινωνικές σχέσεις των ανθρώπων και πως τα παραδοσιακά ερωτικά πρότυπα, οι προτιμήσεις, ο τρόπος επικοινωνίας και προσέγγισης καθώς και οι γενικότερες κοινωνικές συμπεριφορές και συνήθειες έχουν μεταλλαχθεί σε ψηφιακά πρότυπα που διαφέρουν θεμελιωδώς σε σχέση με τα όσα γνωρίζαμε.   



















#### **ΕΝΟΤΗΤΑ 1 Η ΚΟΙΝΩΝΙΚΗ ΑΛΛΗΛΕΠΙΔΡΑΣΗ ΣΤΗΝ ΕΠΟΧΗ ΤΩΝ   SOCIAL MEDIA** 

##### **1.1.	Εισαγωγή**


Όλοι σήμερα είναι συνδεδεμένοι μεταξύ τους με τον έναν ή τον άλλο τρόπο. H ψηφιακή τεχνολογία κρατά τους ανθρώπους διασυνδεδεμένους ωστόσο απομονωμένους  από τον πραγματικό κόσμο. Για παράδειγμα τα μηνύματα κειμένου καθώς και οι εικονικές ευχετήριες κάρτες έχουν αντικαταστήσει τις παλαιότερες χειρόγραφες κάρτες και τις επιστολές. Το ίντερνετ, έχει ουσιαστικά εξαλείψει σύνορα και αποστάσεις (Ηοlt et al., 2013).
Η τεχνολογία των μέσων ενημέρωσης και το διαδίκτυο έχουν αναπτυχθεί σε ταχύτερο ρυθμό από την ικανότητά μας να κατανοούμε τον κοινωνικό, συναισθηματικό και ψυχολογικό αντίκτυπο της ψηφιακής τεχνολογίας στον άνθρωπο και τις ανθρώπινες σχέσεις. Παράλληλα, υπάρχουν κίνδυνοι για τις ανθρώπινες σχέσεις λόγω της ψηφιακής τεχνολογίας που δεν μπορούν να υποτιμηθούν. Η ψηφιακή τεχνολογία είναι εδώ για να μείνει και πρέπει να έχουμε υπόψη εκτός από τις πλούσιες δυνατότητές της, το γεγονός ότι ταυτόχρονα επηρεάζουν σημαντικά τις ανθρώπινες σχέσεις. Η τεχνολογία σε κάποια μορφή ήταν πάντοτε μέρος της ανθρώπινης ζωής. Από τον ηλεκτρισμό, έως την ανακάλυψη των τηλεφώνων και της τηλεόρασης έως και σήμερα  στον πιο πολύπλοκο κόσμο των υπολογιστών και των κινητών τηλεφώνων, η τεχνολογία πάντα πάει χέρι χέρι με την ανθρώπινη ανάπτυξη. Όλο και περισσότεροι άνθρωποι χρησιμοποιούν το διαδίκτυο για να επικοινωνούν ενώ η αληθινή επικοινωνία, οι ανθρώπινες σχέσεις και ο διάλογος συνεχίζουν να υποβαθμίζονται (Ηοlt et al., 2013).
Η εικονική πραγματικότητα αρχικά σχεδιάστηκε ως ένας ψηφιακά δημιουργημένος χώρος στον οποίο οι άνθρωποι θα μπορούσαν να έχουν πρόσβαση σε εξελιγμένο εξοπλισμό υπολογιστών και μέσω αυτού του χώρου, θα μπορούσαν να μεταφερθούν σε έναν διαφορετικό κόσμο, δηλαδή σε μια υποκατάστατη πραγματικότητα στην οποία θα μπορούσε κανείς να αλληλεπιδράσει με αντικείμενα, ανθρώπους και περιβάλλοντα. Από τη μία πλευρά εικονική πραγματικότητα επιτρέπει την έκφραση του τι θα ήθελε να είναι ή να κάνει ο ιδανικός ή πραγματικός εαυτός στους ανθρώπους, αλλά επίσης επιτρέπει την έκφραση ενός σκοτεινού και άσχημου εαυτού που μερικές φορές μπορεί να είναι απαράδεκτη για τον πραγματικό κόσμο (De Sousa, 2018).
Για παράδειγμα η συζήτηση σε διαδικτυακά «δωμάτια» επιτρέπει σε άτομα στον εικονικό χώρο να ανοίγονται εντελώς σε ξένους χωρίς τον φόβο ότι είναι γνωστοί και μερικές φορές οι συμβουλές που ζητούνται μπορεί να είναι χρήσιμες ή ακόμη και επιζήμιες (Cundy, 2018).
Τα αδύναμα και συνεσταλμένα άτομα αναζητούν παρηγοριά στο διαδίκτυο προσπαθώντας να εκφραστούν ως ισχυρές προσωπικότητες ενώ ουσιαστικά πρόκειται για μια πρόσοψη που παρουσιάζουν και δεν έχει σχέση με την πραγματικότητα.  Έτσι συχνά οι άνθρωποι μέσα από την αλληλεπίδραση στα μέσα κοινωνικής δικτύωσης, αποσύρονται ακόμη περισσότερο από τον πραγματικό κόσμο και νιώθουν ευτυχισμένοι στον ψεύτικο εικονικό κόσμο τους όπου δεν αισθάνονται καμία απειλή από τους άλλους (Meadows-Klue, 2018).
Επίσης τα  παιδιά είναι προσκολλημένα στο Διαδίκτυο σε μικρή ηλικία, κάτι που μπορεί να εμποδίσει την ικανότητά τους να κοινωνικοποιηθούν να αποκτήσουν πραγματικούς φίλους και να επικοινωνήσουν ελεύθερα.  Με λίγα λόγια οι άνθρωποι σήμερα είναι θύματα του εικονικού χώρου οι ίδιοι. Σήμερα οι περισσότεροι συχνά συνομιλούν στο διαδίκτυο και μιλούν στο διαδίκτυο προσπαθώντας να δημιουργήσουν σχέσεις φιλικές ή ερωτικές μέσα από τα μέσα κοινωνικής δικτύωσης (Cundy, 2018).
Η ανοιχτή επικοινωνία πρόσωπο με πρόσωπο έχει μειωθεί και αυτό μπορεί να είχε έναν σημαντικό αντίκτυπο στην ποιότητα των ανθρώπινων σχέσεων και στη δημιουργία και εξέλιξη των συναισθημάτων που χρειάζονται για να τροφοδοτήσουν τις διάφορες σχέσεις.
Αυτό μπορεί να συμβαίνει επειδή οι άνθρωποι στον πραγματικό κόσμο βλέπουν τους άλλους με πραγματικά συναισθήματα και ελαττώματα που μπορεί και να τους πληγώνουν, σε σύγκριση με τον διαδικτυακό κόσμο που βλέπει είτε έναν πραγματικό εαυτό χωρίς αναστολές, χωρίς φόβους, ή έναν ωραιοποιημένο εαυτό. Γι΄αυτό τον τρόπο οι άνθρωποι συμπεριφέρονται στο Διαδίκτυο με λιγότερη αυτοσυγκράτηση από ό, τι σε πραγματικές καταστάσεις κι αυτή η έννοια σχετίζεται με την έννοια της διαδικτυακής ταυτότητας.  Λόγω αυτής της απώλειας αναστολής, ορισμένοι χρήστες μπορεί να παρουσιάζονται ως πιο στοργικοί, πιο πρόθυμοι να ανοιχτούν στους άλλους, λιγότερο προσεκτικοί για τα συναισθήματά τους ενώ μπορεί να μιλήσουν στους άλλους για το τι αισθάνονται σε μια προσπάθεια να επιτύχουν συναισθηματική εγγύτητα (Ηοlt et al., 2013).
Από τα παραπάνω προκύπτει ότι οι άνθρωποι δεν ήταν ποτέ περισσότερο εξαρτημένοι από το Διαδίκτυο όπως σήμερα, με σχεδόν τα πάντα να «ψηφιοποιούνται».  Aναμφισβήτητα, τα social media έφεραν επανάσταση στον τρόπο που οι άνθρωποι επικοινωνούν από την εμφάνισή τους στις αρχές του αιώνα καθώς αποτελούν ψηφιακούς χώρους στους οποίους οι άνθρωποι αλληλεπιδρούν κι επικοινωνούν με διάφορους τρόπους (Ellison et el., 2017). Κατά κύριο λόγο, τα μέσα κοινωνικής δικτύωσης, χρησιμοποιούνται μέσω διαδικτυακών βάσεων, δημιουργώντας διαδραστικές πλατφόρμες μέσω των οποίων οι χρήστες ή ομάδες χρηστών μπορούν να ανταλλάξουν πληροφορίες, να ανταλλάξουν απόψεις να μοιραστούν υλικό από άλλες πλατφόρμες, forums, blogs κλπ.  (Antoci et al., 2015).
 Ωστόσο παρά τα πλεονεκτήματα τα οποία διαθέτουν τα σημερινά social media, συνδέονται και με ένα σύνολο μειονεκτημάτων. Τα social media, εκτός από πλατφόρμες με πολλά πλεονεκτήματα, είναι και ένα περιβάλλον οχλαγωγίας. Σε πολλά διαδικτυακά προφίλ, οι ταυτότητες των ατόμων δεν παρουσιάζονται ως αυτό που είναι στην πραγματικότητα, αλλά είναι μια προσομοίωση του τι στην πραγματικότητα, θα ήθελαν να ήταν (Helliwell & Putnam, 2014). Έτσι, τα μέσα κοινωνικής δικτύωσης δημιουργούν ιδανικές ταυτότητες που τρέφονται από αυτό που οι πραγματικές ταυτότητες στερούνται στην πραγματική ζωή. Από την άποψη αυτή, διάφορες έρευνες έχουν υποστηρίξει ότι   η κατασκευή ταυτότητας στα μέσα κοινωνικής δικτύωσης αποδομεί τη μεγάλη αφήγηση μιας ενιαίας ταυτότητας που έχει ένα άτομο στον πραγματικό/φυσικό κόσμο (Hall et al., 2018).
Δημιουργώντας πολλαπλές διαστάσεις μιας ενιαίας ταυτότητας, τα μέσα κοινωνικής δικτύωσης προσφέρουν στoυς ανθρώπους, ατελείωτες δυνατότητες αναπαράστασης ως προς το ποιοι φιλοδοξούν να γίνουν. Από αυτή την άποψη, η ταυτότητα ανακατασκευάζεται ξανά και ξανά σε μια συνεχή διαδικασία που ελέγχεται από τα άτομα κι επίσης μέσω της ρητορικής μίσους και του gossip, μπορεί να συμβάλλει στην αποδόμηση ταυτοτήτων και προσωπικοτήτων, άλλων ατόμων. Μέσω μιας έρευνας που έγινε σε χρήστες κοινωνικών μέσων, η θεωρητική ανάλυση υποστηρίζει ότι η ταυτότητα δεν είναι πλέον μια έννοια που σταδιακά εξελίσσεται. Μάλλον, είναι μια «συνειδητή» διαδικασία που μπορούμε να κατασκευάσουμε μέσω των μέσων κοινωνικής δικτύωσης (Bernstein et al. 2017).
Με βάση την κριτική ανάλυση του Jacques Derrida για την αποδόμηση,   τα μέσα κοινωνικής δικτύωσης συμβιβάζουν τα δυαδικά στοιχεία του πραγματικού/φυσικού και του ιδανικού/εικονικού δημιουργώντας υβριδικές ταυτότητες που αναδύονται ως προσομοιώσεις των επιδιώξεων των όντων. Παράλληλα μέσα από το δίχως όρια κουτσομπολιό και την ρητορική μίσους, πολύ συχνά οι προσωπικότητες αποδομούνται και  υποβιβάζονται. Ο νέος αυτός ψηφιακός «λόγος» ο οποίος διατυπώνεται από ταυτότητες ανώνυμες στο διαδίκτυο, έχει συχνά στόχο να πλήξει, να υποβιβάσει, να καθυβρίσει, να ταπεινώσει, να πληγώσει, να διασύρει, να περιθωριοποιήσει, να χλευάσει, να εμπαίξει ή να περιγελάσει ένα άτομο (Hancock & Toma, 2019).
Ο Jacques Derrida επιχειρεί να παρέχει το πλαίσιο για την ανάλυση των ποικίλων ταυτοτήτων  που δημιουργούνται από τον εαυτό στα κοινωνικά μέσα. Επιπλέον παρέχει έναν απολογισμό της αποδόμησης και θα συσχετίσει τις  έννοιες της αποδόμησης και της ανασυγκρότησης με την ταυτότητα στα κοινωνικά μέσα.  Σήμερα, η άνοδος της  διαδικτυακής ρητορικής μίσους αποτελεί μια ιδιαιτέρως ανησυχητική, αυξανόμενη τάση σε χώρες παγκοσμίως με σοβαρές ψυχολογικές συνέπειες για τα άτομα εναντίον των οποίων κατευθύνεται έχοντας ακόμα τη δυνατότητα να επηρεάσει ακόμα και να επιβάλλει τη βία (Steinfield et al., 2018).





  

##### **1.2. Η ανωνυμία ως η βασική παράμετρος ανάπτυξης των σχέσεων στο διαδίκτυο**


 Εν πολλοίς, η εξέλιξη αυτή συνδέεται με το βασικό χαρακτηριστικό του διαδικτύου δηλαδή την ανωνυμία. Η ανωνυμία στα social media είναι κρίσιμη παράμετρος και διαδραματίζει κεντρικό ρόλο στην ηλεκτρονική παρουσίαση του ατόμου αλλά και στην προσπάθεια αποδόμησης και εκφοράς ρητορικής μίσους εναντίον άλλων χρηστών. Παλαιότερες μελέτες έχουν διαπιστώσει ότι σε σύγκριση με την αλληλεπίδραση πρόσωπο με πρόσωπο, τα άτομα που ασχολήθηκαν με την ηλεκτρονική αλληλεπίδραση ήταν σε θέση να εκφράσουν τον πραγματικό τους εαυτό καλύτερα όταν ήταν συνδεδεμένα στο διαδίκτυο παρά εκτός σύνδεσης (Joinson, 2011; Bargh et al., 2012). 
Οι Bargh et al. (2012) ισχυρίζονται ότι «κάτω από τον προστατευτικό μανδύα της ανωνυμίας (δηλ. Το διαδίκτυο) οι χρήστες μπορούν να εκφράσουν τον τρόπο που πραγματικά αισθάνονται και σκέφτονται ωστόσο πολύ συχνά κρυμμένοι μπορούν να προσπαθήσουν να αποδομήσουν την προσωπικότητα άλλων χρηστών» Αυτός ο συλλογισμός υπονοεί ότι η συχνή επαφή των ατόμων με τα μέσα κοινωνικής δικτύωσης,  επιτρέπει στα άτομα να αποκαλύπτουν αρνητικές πτυχές της προσωπικότητάς τους στο διαδίκτυο καταφερόμενοι εναντίον άλλων χρηστών τους οποίους πολύ συχνά δεν γνωρίζουν καν. Κρυμμένοι πίσω από την ανωνυμία τα άτομα διευκολύνονται στην αυτό-αποκάλυψη η οποία  είναι κάθε μήνυμα που επικοινωνεί ένα άτομο σε άλλο (Cozby, 1973; Wheeless & Grotz, 1976; Collins and Miller , 1994).
Καθώς οι στρατηγικές της αυτοπαρουσίας τείνουν να εστιάζουν στην καταστολή πτυχών του εαυτού ή στην τροποποίηση του εαυτού για να φαίνονται πιο επιθυμητές (Berg, 1987; Kelly και McKillop, 1996), είναι προφανές ότι διευκολύνουν παράλληλα τους χρήστες εκτός ότι έχουν την τάση να αποκαλύπτονται πιο ανοιχτά στο Διαδίκτυο, παράλληλα να χρησιμοποιούν πολύ συχνά το κουτσομπολιό μέσα από σχόλιά τους για άλλους χρήστες το οποίο συχνά είναι εξόχως επιθετικό και έχει ως στόχο την αποδόμηση της προσωπικότητας του δέκτη της επίθεσης και της ρητορικής μίσους. Ο Joinson (2011) υπογράμμισε ότι άτομα με υψηλότερη ιδιωτική αυτογνωσία και μειωμένη δημόσια αυτογνωσία έδειξαν υψηλότερα επίπεδα αυθόρμητης διαδικτυακής αυτο-αποκάλυψης και παράλληλα χρησιμοποίησαν πιο συχνά ρητορική μίσους εναντίον άλλων χρηστών.
 Θεωρείται ότι οι ιστότοποι κοινωνικής δικτύωσης επιτρέπουν μια πιο ειλικρινή αποκάλυψη του εαυτού και παράλληλα μια περισσότερο ευχερή διατύπωση κουτσομπολιού λόγω των μειωμένων κοινωνικών πιέσεων (Moon, 2000). Αντίστοιχα, ο Rheingold (2017) προτείνει ότι τα άτομα συχνά χρησιμοποιούν ρητορική μίσους στα μέσα κοινωνικής δικτύωσης λόγω της ανωνυμίας που προσφέρουν τα κοινωνικά δίκτυα, συμπεριλαμβανομένης της διαμεσολάβησης οθονών και ψευδωνύμων εικονικών προφίλ. Ως εκ τούτου, είναι πιθανό ορισμένα κοινωνικά δίκτυα, ως σχετικά ανώνυμος ελεύθερος χώρος, να επιτρέψουν μια πιο ανοιχτή αυτοέκφραση και ειλικρινή παρουσίαση και παράλληλα να είναι ανεκτικά σε σχόλια εκφράσεων μίσους καθώς και σε κατευθυνόμενα κουτσομπολιά που στοχεύουν άλλους χρήστες.   
Επιπλέον, η ανωνυμία των ιστότοπων κοινωνικής δικτύωσης μπορεί να ενθαρρύνει μια πιο ειλικρινή και οικεία αυτο-αποκάλυψη η οποία ωστόσο ενδέχεται πολύ συχνά να οδηγήσει στο άλλο άκρο μετατρεπόμενη σε ρητορική μίσους και κουτσομπολιό που έχει ως στόχο να θίξει τους αποδέκτες του (Ryan & Xenos, 2017).  Προηγούμενοι ερευνητές έχουν θεωρήσει ότι είναι η πρόβλεψη μιας άμεσης προσωπικής αλληλεπίδρασης που περιορίζει την εξιδανικευμένη αυτο-παρουσίαση στο διαδίκτυο και την ελευθερία λόγου που μπορεί να καταλήξει ως προσβλητικός και αποδομητικός της προσωπικότητας ενός άλλου χρήστη (Gibbs et al., 2006). Αυτό είναι πιθανό επειδή τα άτομα που περιμένουν να αλληλεπιδράσουν ξανά με κάποιον χρήστη στο διαδίκτυο είναι πιο ενημερωμένοι για τις πιθανές κοινωνικές επιπτώσεις που σχετίζονται με την έκφραση ρητορικής μίσους στο διαδίκτυο. Αυτό το φαινόμενο υποδηλώνει ότι τα άτομα περιορίζουν την εξιδανικευμένη διαδικτυακή τους παρουσίαση από προφανή ανησυχία με το να φαίνονται δόλια σε επακόλουθες αλληλεπιδράσεις πρόσωπο με κάποιο χρήστη (Toma et al., 2008). Υπό αυτή την έννοια, τα social media είναι φαινομενικά η τέλεια πλατφόρμα για λιγότερο ειλικρινή παρουσίαση και αποκάλυψη του εαυτού, καθώς και συνακόλουθα την διατύπωση ρητορικής μίσους καθώς ευνοεί ένα περιβάλλον όπου η αλληλεπίδραση με αγνώστους είναι συνηθισμένη και περιορίζεται σε μια διαδικτυακή ρύθμιση (Ryan & Xenos, 2017).  

##### **1.2.	Ρητορική μίσους και κουτσομπολιό, δυο επιπλέον διαστάσεις των μέσων  κοινωνικής δικτύωσης την ψηφιακή εποχή**

Το Διαδίκτυο είναι μια από τις μεγαλύτερες καινοτομίες της ανθρωπότητας, ένας νοητός «χώρος» που συγκέντρωσε ανθρώπους από κάθε φυλή, θρησκεία, και εθνικότητα. Οι ιστότοποι κοινωνικής δικτύωσης όπως το Twitter και το Facebook έχουν συνδέσει δισεκατομμύρια άτομα παγκοσμίως σήμερα και τους επέτρεψε να μοιραστούν άμεσα τις ιδέες και τις απόψεις τους (Marwick  & Lewis, 2017).Ωστόσο, εκτός από αυτήν την αναμφισβήτητα θετική πτυχή της ανάπτυξης των μέσων κοινωνικής δικτύωσης, υπάρχουν αρκετές άσχημες συνέπειες, όπως διαδικτυακή παρενόχληση, τρολάρισμα, εκφοβισμός στον κυβερνοχώρο, κουτσομπολιό που στρέφεται ευθέως κατά ατόμων και ρητορική μίσους. Ως ρητορική μίσους, νοείται κάθε «λόγος»  που «προωθεί» βία κατά άλλων ανθρώπων με βάση τη φυλή, την εθνική καταγωγή, τον σεξουαλικό προσανατολισμό, το φύλο, την ταυτότητα φύλου, την θρησκευτική πίστη, την ηλικία, την αναπηρία ή την σοβαρή ασθένεια. Ακόμη και αν αρκετοί κυβερνητικοί και ιστότοποι κοινωνικής δικτύωσης προσπαθούν να περιορίσουν το φαινόμενο, αυτό, εξακολουθεί να μαστίζει την κοινωνία μας (Daniels, 2019).
Είναι χαρακτηριστικό ότι το Facebook έχει κατηγορηθεί από τους ερευνητές των Ηνωμένων Εθνών ότι διαδραμάτισε πρωταγωνιστικό ρόλο στην πιθανή γενοκτονία της κοινότητας των Ροχίνγκια στη Μιανμάρ με τη διάδοση ρητορικής μίσους στην Σρι Λάνκα, κι επίσης, το Facebook κατηγορήθηκε για υποκίνηση βίας κατά των μουσουλμανικών όχλων (Davidson et al., 2018).
 Με την ρητορική μίσους καθώς και με το κουτσομπολιό να αυξάνεται στα μέσα κοινωνικής δικτύωσης, υπάρχει ανάγκη για καλύτερη κατανόηση του τρόπου με τον οποίο εξαπλώνονται και διαχέονται τέτοιου είδους πρακτικές στα διαδικτυακά κοινωνικά μέσα και τα αποτελέσματα που έχουν στην αποδόμηση της προσωπικότητας των ατόμων (Ford  & Ferguson, 2017).
 H συγκεκριμένη επιδίωξη όπως μεθοδεύεται και υλοποιείται στο πλαίσιο της επικοινωνίας στα μέσα κοινωνικής δικτύωσης φαίνεται ότι σήμερα είναι πιο εύκολη παρά ποτέ. Η μεταφορά των στάσεων και των ιδεών τους από το περιθώριο στο mainstream είναι ένας από τους κύριους στόχους κάθε χρήστη των μέσων κοινωνικής δικτύωσης που επιδιώκει να εκφράσει ρητορική μίσους καθώς και να χρησιμοποιήσει ανεξέλεγκτα το λεγόμενο «κουτσομπολιό» εναντίον χρηστών του διαδικτύου. Η δικτυωμένη φύση της ψηφιακής τεχνολογίας το καθιστά πολύ πιο εύκολο, πρώτον επειδή ο καθένας μπορεί πλέον να δημοσιεύει περιεχόμενο και να το διανέμει δυνητικά σε όλο τον κόσμο και επειδή αυτό το δίκτυο συνδέσεων διευκολύνει πολύ τις ιδέες, τις στάσεις και το περιεχόμενο να μετακινούνται μεταξύ πλατφορμών και κοινοτήτων. Για παράδειγμα, ένα meme που αναπτύχθηκε σε ένα φόρουμ της πλατφόρμας Reddit επαναλήφθηκε στο Fox News τέσσερις ημέρες αργότερα (Collins  & Roose, 2018).
 Λόγω της δικτυωμένης φύσης των ψηφιακών μέσων, οι ομάδες καθώς και μεμονωνένοι χρήστες, μπορούν επίσης να δημοσιεύσουν ταυτόχρονα ακραίο περιεχόμενο που έχει σχεδιαστεί για να δίνει ενέργεια σε εκείνους που έχουν ήδη ριζοσπαστικοποιηθεί και να μοιράζονται περιεχόμενο σχεδιασμένο να φαίνεται λογικό για το γενικότερο κοινό (Mencimer, 2019).
Ένα ακόμη χαρακτηριστικό των μέσων κοινωνικής δικτύωσης σήμερα είναι η διευκόλυνση που παρέχουν για την εξάπλωση του λεγόμενου κουτσομπολιού (gossip). Οι άνθρωποι μπορεί να κουτσομπολεύουν στα μέσα κοινωνικής δικτύωσης για διάφορους λόγους. Η ανταλλαγή αρνητικών πληροφοριών για άλλους μπορεί να είναι μια μέθοδος που χρησιμοποιούν ορισμένα άτομα για να αισθάνονται καλύτερα με τον εαυτό τους. Αυτό μπορεί να ισχύει ιδιαίτερα για τους εφήβους, οι οποίοι μπορεί, ως μέρος της προσπάθειας για την ανάπτυξη της δικής τους ταυτότητας, να αντιμετωπίσουν προβλήματα αυτοεκτίμησης. Μερικές φορές το κουτσομπολιό μπορεί επίσης να είναι ένας τρόπος για να τραβήξει ένα άτομο την προσοχή και μπορεί να κάνει ένα άτομο να αισθανθεί σημαντικό. Σε ορισμένες περιπτώσεις, οι άνθρωποι μπορεί να ασχοληθούν με κουτσομπολιά για να νιώσουν αποδεκτοί στα μέσα κοινωνικής δικτύωσης. Εάν άλλοι άνθρωποι σε μια κοινωνική ομάδα διαδίδουν κουτσομπολιά για άλλους, μπορεί το άτομο να αισθανθεί απαραίτητο να συμμετάσχει κι αυτό στην εν λόγω διαδικασία ώστε να γίνει αποδεκτό και να ταιριάξει με τους υπόλοιπους (Ford  & Ferguson, 2017).
Το κουτσομπολιό μπορεί επίσης να είναι μια μορφή σχεσιακής επιθετικότητας, εάν ο σκοπός του κουτσομπολιού είναι να εκδικηθεί ή να αυξήσει την κοινωνική θέση του ατόμου. Είτε ένα άτομο αισθάνεται αδικημένο από κάποιο άλλο άτομο είτε το ζηλεύει με κάποιο τρόπο, μπορεί να επιλέξει να κουτσομπολεύει για αυτό το άτομο ή να διαδώσει μια φήμη με σκοπό να βλάψει αυτό το άλλο άτομο. Το κουτσομπολιό μπορεί επίσης να εξυπηρετήσει τη λειτουργία του να βοηθήσει ένα άτομο να ανέβει στην κοινωνική κλίμακα, όταν το άτομο αυτό μοιράζεται πληροφορίες που μειώνουν την κοινωνική θέση των άλλων.
Ωστόσο, όσο μπορεί να φαίνεται απλό ή ακόμη και «φυσιολογικό» όσοι είναι στόχοι κουτσομπολιού καθώς και ρητορικής μίσους στα μέσα κοινωνικής βρίσκουν γενικά την εμπειρία πολύ οδυνηρή καθώς με τον τρόπο αυτό αποδομείται η προσωπικότητά τους. Το να είναι ένας χρήστης, το επίκεντρο του κουτσομπολιού και της ρητορικής μίσους στα μέσα κοινωνικής δικτύωσης, δεν είναι μόνο πιθανό να είναι ταπεινωτικό γι΄αυτόν την δεδομένη εκείνη στιγμή, μπορεί επίσης να έχει μακροπρόθεσμο αρνητικό αντίκτυπο στην αυτοπεποίθηση και την αυτοεκτίμηση ενός ατόμου, μέσα από την σταδιακή αποδόμηση της προσωπικότητάς του. Αυτός ο αντίκτυπος μπορεί, σε ορισμένες περιπτώσεις, όπως εξάλλου έχει προκύψει από έρευνες, να συμβάλει μεσοπρόθεσμα και μακροπρόθεσμα, στην ανάπτυξη κατάθλιψης, άγχους, αυτοκτονικών σκέψεων και διατροφικών διαταραχών για το άτομο (McAndrew  & Jeong, 2018; Litman  & Pezzo, 2015).
Το κουτσομπολιό και η ρητορική μίσους, μπορεί επίσης να επηρεάσουν αρνητικά την απόδοση ενός ατόμου στο σχολείο ή στην εργασία. Όταν οι άνθρωποι γνωρίζουν ότι αποτελούν αντικείμενο κουτσομπολιού και/ή είναι αποδέκτες ρητορικής μίσους, μπορεί να δυσκολεύονται να επικεντρωθούν σε σημαντικές εργασίες και ακόμη και να αποφύγουν το σχολείο ή τη δουλειά επειδή αισθάνονται αμήχανα, πληγωμένοι ή αγχωμένοι. Η φήμη τους μπορεί να αμαυρωθεί σημαντικά μέσω της αποδόμησης της προσωπικότητάς τους από τα κουτσομπολιά που μοιράζονται στα μέσα κοινωνικής δικτύωσης άλλοι χρήστες γι΄αυτούς. Το κουτσομπολιό και η ρητορική μίσους μπορεί επίσης να επηρεάσει αρνητικά τις σχέσεις, καθώς μπορεί να κάνει ένα άτομο να αισθάνεται απομονωμένο και μοναχικό. Επιπλέον, η σύγκρουση είναι δυνατή όταν ένα άτομο μάθει ότι τα άλλα το κουτσομπολεύουν ή εκφέρουν λόγο που διέπεται από εκφράσεις μίσους εναντίον του στα μέσα κοινωνικής δικτύωσης (Camins et al., 2017).
Παράλληλα, το κουτσομπολιό αλλά και οι εκφράσεις μίσους, μπορεί επίσης να είναι επιβλαβείς για όσους συμμετέχουν σε αυτή τη διαδικασία αλλά δεν είναι απαραίτητα ο στόχος. Οι άνθρωποι που διαδίδουν συνεχώς αρνητικές πληροφορίες για τους άλλους ενδέχεται να βλάψουν τη φήμη τους σηματοδοτώντας ότι δεν είναι αξιόπιστοι και μπορεί να γίνουν ο επόμενος στόχος οποιωνδήποτε φημών, ρητορικής μίσους ή κουτσομπολιού. Οι πρακτικές αυτές στα μέσα κοινωνικής δικτύωσης μπορεί επίσης να κάνουν ένα άτομο να φαίνεται επικριτικό και ανασφαλές. Επιπλέον, ειδικά όσον αφορά τα κουτσομπολιά δεν είναι πραγματικά χρήσιμα. Εάν ένα άτομο έχει μια σύγκρουση με ένα άλλο άτομο, είναι πολύ πιο αποτελεσματικό να το αντιμετωπίσει διεκδικητικά παρά να το αντιμετωπίσει διαδίδοντας βλαβερές φήμες για το άλλο άτομο στα μέσα κοινωνικής δικτύωσης (Watson, 2012).















#### **ENOTHTA 2 ΕΡΩΤΑΣ ΚΑΙ ΣΥΝΑΙΣΘΗΜΑΤΑ ΣΤΗΝ ΕΠΟΧΗ ΤΩΝ SOCIAL MEDIA** 

##### **2.1. Εισαγωγή**

Η ραγδαία εξάπλωση κι ανάπτυξη της ψηφιακής τεχνολογίας και των μέσων κοινωνικής δικτύωσης έχει επηρεάσει σε μεγάλο βαθμό τις ρομαντικές σχέσεις στον 21ο αιώνα. Αυτό για παράδειγμα ιδιαίτερα ορατό την άνοιξη του 2020, κατά τη διάρκεια της έναρξης της παγκόσμιας πανδημίας Covid-19, όπου δισεκατομμύρια άνθρωποι σε όλο τον κόσμο βρέθηκαν σε lock down μέσα στα νοικοκυριά τους χρησιμοποιώντας τα μέσα κοινωνικής δικτύωσης ως ένα από τα βασικά εργαλεία για επικοινωνία μεταξύ φίλων, οικογένειας και εραστών (Wilkerson, 2021).
Σε μια εποχή όπου περίπου 3 δις άνθρωποι χρησιμοποιούν τα κοινωνικά μέσα σε καθημερινή βάση, η πανδημία του 2020 αύξησε περαιτέρω την χρήση των μέσων ενημέρωσης σε όλο τον πλανήτη - οδηγώντας σε νέες ψηφιακές τάσεις που προοδευτικά επηρεάζουν την καθημερινότητα των ατόμων παγκοσμίως  (Number of Social Media Users Worldwide, 2020).
Aλλά και πριν την περίοδο του κορωνοϊού, από την εξάπλωση των μέσων κοινωνικής δικτύωσης οι σχέσεις των ανθρώπων άλλαξαν άρδην. Έρευνες έχουν δείξει ότι τα μέσα κοινωνικής δικτύωσης μπορούν να επηρεάσουν την ποιότητα των σχέσεών μας σε μάλλον αρνητική κατεύθυνση. Η εξέλιξη αυτή, καταδεικνύεται και από ένα σύνολο ερευνών (Webb, 2017).
Για παράδειγμα μια έρευνα με 680 χρήστες Facebook έδειξε ότι ένα υψηλότερο επίπεδο χρήσης του Facebook σχετίζεται με αρνητικά αποτελέσματα σχέσεων (Clayton, Nagurney, & Smith, 2019). Επιπλέον, αυτές οι σχέσεις αντιμετώπισαν συγκρούσεις που σχετίζονται με την χρήση των μέσων κοινωνικής δικτύωσης, καθώς επίσης η χρήση των μέσων αυτών, έχει  επίσης συνδεθεί με αυξημένα συναισθήματα ζήλιας (Clayton, Nagurney, & Smith, 2019).
Έρευνες έχουν καταδείξει την επίπτωση που μπορούν να επιφέρουν τα κοινωνικά μέσα, όχι μόνο στις τρέχουσες σχέσεις μας αλλά και στην ικανότητά μας να δημιουργούμε νέες σχέσεις. Ωστόσο, η έξοδος από τα κοινωνικά μέσα είναι μια πρόκληση για πολλούς ανθρώπους, καθώς μεγάλο μέρος της επικοινωνίας μας λαμβάνει σήμερα χώρα στο διαδίκτυο (Christofides et al., 2019).
Θα πρέπει παράλληλα να επισημανθεί ότι στην εποχή των social media έχει αλλάξει δραματικά ο τρόπος με την οποίο οι άνθρωποι αντιλαμβάνονται τον έρωτα. Αυτό συμβαίνει καθώς έχει μεταβληθεί το γνωστικό πλαίσιο που έχουν για τον έρωτα, δηλαδή οι ορισμοί και οι αντιλήψεις που έχουν σήμερα οι άνθρωποι για τον έρωτα και τις σχέσεις εν γένει. Ιδίως οι νέοι άνθρωποι που έχουν γεννηθεί μέσα στην ψηφιακή εποχή έχουν διαμορφώσει μια διαφορετική αντίληψη για τον έρωτα απ΄ότι παλιότερα (Ward, 2018).
Η ιδέα που έχει κάθε άνθρωπος σχετικά με τον έρωτα διαμορφώνεται ήδη από πολύ νωρίς και συσχετίζεται από την δημιουργία μιας αρχετυπικής μορφής για το άλλο φύλο, δηλαδή ενός  ασυνείδητου προτύπου άντρα ή γυναίκας. Το συγκεκριμένο πρότυπο είναι καθοριστικό για τις επιλογές του ατόμου αναφορικά με τις ερωτικές του σχέσεις. Δηλαδή όταν το άτομο συναντήσει ένα άλλο άτομο το οποίο προσιδιάζει με το πρότυπο που δημιουργήθηκε στην αντίληψη του ατόμου από πολύ νωρίς, τότε το άτομο αυτό γίνεται θελκτικό (Ward, 2018; Valcanis, 2011).
Τα συγκεκριμένα αρχέτυπα σήμερα είναι σε μεγάλο βαθμό ασαφή και μη προσδιορίσιμα καθώς η πλειοψηφία των ατόμων γνωρίζει άτομα στα μέσα κοινωνικής δικτύωσης όπου όπως προαναφέρθηκε δεν είναι επίσης σαφείς οι ταυτότητές τους λόγω  της ανωνυμίας. Για τον λόγο αυτό οι άνθρωποι δεν πλησιάζουν και δεν πλησιάζονται από άλλους εύκολα όταν βρίσκονται έξω από το ίντερνετ στην πραγματική ζωή. Ο λόγος είναι ότι κάτι τέτοιο απαιτεί έκθεση εκ μέρους του ατόμου καθώς και θάρρος. Αντίθετα η προσέγγιση μέσω ενός αιτήματος φιλίας στα  social είναι πολύ πιο εύκολη και κυρίως είναι πολύ πιο ανώδυνη μια ενδεχόμενη απόρριψή του (Toma & D’Angelo, 2017).
Για τον λόγο αυτό οι άνθρωποι σήμερα δεν χρειάζεται να αφιερώσουν πραγματικό χρόνο στο φλερτ από κοντά και φαίνονται απρόθυμοι να εξέλθουν από την ασφαλή ζώνη της καθημερινότητάς τους. Ένα ακόμη σημαντικό στοιχείο είναι ότι η ερωτική προσέγγιση μέσω των social δεν απαιτεί από το άτομο να παραδεχθεί ανοιχτά τις προθέσεις του.  Αντίθετα μέσω texting και αντιδράσεων στα stories του άλλου ατόμου, μπορεί ένα άτομο να προσεγγίσει ένα άλλο άτομο ως αφορμή για κουβέντα, αντί να εκφράσει ανοιχτά την επιθυμία του να του μιλήσεις (Su, 2017).
Με τον τρόπο αυτό μπορεί ένα άτομο να συνομιλεί με πολλά άτομα, χωρίς όμως να επικοινωνεί ουσιαστικά με κανένα από αυτά.  Με την καθιέρωση του συγκεκριμένου μοτίβου επικοινωνίας, ιδίως η νέα γενιά εκπαιδεύθηκε στις σχέσεις μέσω των social media, αποκτώντας ουσιαστικά φοβία για τις αληθινές σχέσεις στην πραγματική ζωή (Su, 2017).
Έτσι λοιπόν καθώς δεν υπάρχει ουσιαστική επικοινωνία, τα άτομα έχουν εκπαιδευθεί σε ποικίλες μορφές επιφανειακών αλληλεπιδράσεων μέσω των social media, προκειμένου να καλύψουν το κενό με διάφορα υποκατάστατα. Μάλιστα καθώς η δημιουργία σχέσεων μέσα από τα social media, δεν απαιτεί την ανάληψη ευθυνών για τον ενδεχόμενο αντίκτυπο της συμπεριφοράς ενός ατόμου σε ένα άλλο άτομο, συχνά χρησιμοποιείται το κουτσομπολιό, καθώς και το hating για ένα άτομο που δεν ανταποκρίθηκε σε μια ερωτική προσέγγιση (Sharabi & Caughlin, 2017).

#####  **2.2.  Διαπροσωπικές σχέσεις στην ψηφιακή εποχή**

Οι διαπροσωπικές σχέσεις είναι σχέσεις που λαμβάνουν χώρα μεταξύ δύο ή περισσότερων ατόμων και μπορεί να περιλαμβάνουν αλληλεπιδράσεις τόσο online μέσω διαδικτύου όσο και αλληλεπιδράσεις offline αλληλεπιδράσεις. Με την ανάπτυξη πάντως του διαδικτύου, έχουν αναπτυχθεί σε σημαντικό βαθμό οι διαδικτυακές σχέσεις από τα άτομα τα οποία όλο και περισσότερο  χρησιμοποιούν το Διαδίκτυο, και συγκεκριμένα στα μέσα κοινωνικής δικτύωσης. 
Ένα σύνολο μελετών έχουν υποστηρίξει ότι μέσα κοινωνικής δικτύωσης έχουν ήδη αλλάξει σε πάρα πολύ μεγάλο βαθμό τον τρόπο που οι άνθρωποι αλληλεπιδρούν. Οι Kerkhof et al., (2011) σημείωσαν ότι το Διαδίκτυο παρέχει όλο και πιο θολά όρια μεταξύ των online και offline αλληλεπιδράσεων με τις  online σχέσεις να κερδίζουν ραγδαία έδαφος σε σχέση με τις offline σχέσεις. Σε μια μελέτη που επιδιώκει να κατανοήσει τον ρόλο της τεχνολογίας στις διαπροσωπικές σχέσεις των ανθρώπων την εποχή του διαδικτύου οι Marino et al., (2016), διαπίστωσαν ότι τα μέσα κοινωνικής δικτύωσης δεν επηρεάζουν μόνο τις σχέσεις μας με τους άλλους, επηρεάζουν και την σχέση με τον ίδιο τον εαυτό μας και πώς αντιλαμβανόμαστε τον κόσμο γύρω μας. 
Οι Park et al., (2017) σε μια σχετική έρευνά τους διαπίστωσαν ότι τα άτομα τα οποία κάνουν πολύ συχνή χρήση του διαδικτύου, είναι σήμερα πιο μοναχικοί, πιο καταθλιπτικοί και γενικά διαθέτουν φτωχότερες κοινωνικές δεξιότητες από τους χρήστες που χρησιμοποιούν σε μικρότερο βαθμό το διαδίκτυο,  υποδεικνύοντας ότι αυτές τα αρνητικά  χαρακτηριστικά προήλθαν από την υπερβολική χρήση του Διαδικτύου. Σε σχετικές έρευνες έχει διαπιστωθεί  ότι η υπερβολική χρήση ιστότοπων κοινωνικής δικτύωσης επηρεάζει σημαντικά τη ζωή των εφήβων με αρνητικές συνέπειες στην προσωπική και ψυχοκοινωνική ευημερία τους (Marino et al., 2016). Τέλος, οι (Petersen  & Johnston, 2015),ισχυρίστηκαν ότι όσο περισσότερο τα άτομα εθίζονται στην χρήση του ίντερνετ, τόσο περισσότερο απομονώνονται με αποτέλεσμα να μην κάνουν εύκολα σχέσεις εκτός διαδικτύου, και τόσο περισσότερο τα άτομα αυτά, θα βιώσουν μειωμένη αυτοεκτίμηση και συναισθηματική ευημερία, και πως η διαδικασία αυτή επηρεάζει σε μεγάλο βαθμό τα συναισθήματά τους δημιουργώντας τους   ψυχοκοινωνιολογικά προβλήματα με  αρκετές αρνητικές επιδράσεις τόσο στην καθημερινή ζωή όπως η μείωση της απόδοσης της εργασίας και την αύξηση κινδύνου για εθισμό στο διαδίκτυο όσο και σε προσωπικό συναισθηματικό και ψυχικό επίπεδο. Ειδικότερα οι Rosenthal et al., (2016). διαπίστωσαν ότι η κατάχρηση των μέσων κοινωνικής δικτύωσης,   μπορεί να οδηγήσει σε αρνητικές κοινωνικές συνέπειες όπως η κοινωνική απομόνωση, η δυσπιστία όσον αφορά τις φιλικές και συναισθηματικές σχέσεις, στην απιστία, στην έλλειψη κοινωνικής συνοχής, στον εθισμός στα μέσα κοινωνικής δικτύωσης, στην αποφυγή σύναψης σχέσεων στον αληθινό κόσμο και στο διαζύγιο 
Σήμερα οι σχέσεις των ανθρώπων στο διαδίκτυο και offline, έχουν γίνει σε τέτοιο βαθμό   αλληλένδετες με αποτέλεσμα το ένα είδος σχέσεων να επηρεάζει το άλλο.  Οι Ryan et al., (2014) εξηγούν ότι η εμπειρία των ανθρώπων στην αλληλεπίδρασή τους στο διαδίκτυο, επηρεάζει σε πολύ μεγάλο βαθμό και τις κοινωνικές συναισθηματικές κλπ., εμπειρίες του  εκτός σύνδεσης. Στο πλαίσιο αυτό και (Rosen et al., 2015) διαπίστωσαν ότι τα άτομα με υψηλή ψυχαναγκαστική συμπεριφορά στη χρήση του Διαδικτύου και ειδικότερα στα μέσα κοινωνικής δικτύωσης, εμφανίζουν μειωμένη ποιότητα στις συναισθηματικές και φιλικές  σχέσεις τους εκτός σύνδεσης, ενώ παράλληλα οι ερευνητές κατέληξαν στο ότι τα εν λόγω άτομα παρουσιάζουν μειωμένη δέσμευση στις σχέσεις τους και έχουν πιο συχνές συγκρούσεις με τους συντρόφους τους.
Επιπλέον ο Quinn (2016) διαπίστωσε ότι τα άτομα που ασχολούνται με ιδιαιτέρως συχνή χρήση των μέσων κοινωνικής δικτύωσης, δυσκολεύονται να προβούν στην έναρξη σχέσεων εκτός σύνδεσης γεγονός που ο ερευνητής απέδωσε στην αυξημένη χρήση των μέσω κοινωνικής δικτύωσης.  Στους χρήστες των κοινωνικών μέσων έχουν δηλαδή μειωθεί, σε σημαντικό βαθμό η διαπροσωπική ικανότητα στην έναρξη σχέσεων εκτός του διαδικτύου πράγμα που σημαίνει ότι όσο περισσότερο ένα άτομο χρησιμοποιεί τα κοινωνικά μέσα τόσο πιο δύσκολο είναι για αυτό να ξεκινήσει νέες σχέσεις σε συναισθηματικό ή φιλικό επίπεδο, εκτός σύνδεσης στην πραγματική ζωή.  















#### **KΕΦΑΛΑΙΟ 3  PROJECT “#I_DO_SOMETHING_WRONGLY”**

Το project το οποίο ο ερευνητής της παρούσας εργασίας σχεδίασε, επιμελήθηκε, υλοποίησε και παρουσιάζει στο παρόν τμήμα της εργασίας έχει τον τίτλο “#i_do_something_wrongly”. Ειδικότερα ο ερευνητής δούλεψε πάνω στο μουσικό κομμάτι των Marseaux x Brando με τίτλο «Δωμάτιο 1-0-1» το οποίο είναι χρονικής έκτασης 4:08 λεπτών. Συγκεκριμένα διασκεύασε το official video clip του τραγουδιού δημιουργώντας ένα ένα video clip το οποίο επενδύει τους στίχους του τραγουδιού. 
Το νέο video clip που δημιουργήθηκε στο πλαίσιο του project, σχεδιάστηκε και υλοποιήθηκε με βάση την θεματική της παρούσας εργασίας δηλαδή στην ανωνυμία των ανθρώπων στο διαδίκτυο οι οποίοι πλέον είναι απομονωνμένοι και επικοινωνούν συναισθηματικά μέσα από απρόσωπα κανάλια επικοινωνίας στην ψηφιακή εποχή του ίντερνετ και των μέσων κοινωνικής δικτύωσης.  Ειδικότερα το   “#i_do_something_wrongly” project που ο ερευνητής δημιούργησε στο πλαίσιο της παρούσας εργασίας έχει ως θεματική, τον έρωτα, τα συναισθήματα και την ανωνυμία στην εποχή των social media.  
To συγκεκριμένο τραγούδι, επιλέχθηκε καταρχάς από τον ερευνητή καθώς έχει ως βασική θεματική την ερωτική σχέση ενός ζευγαριού μέσα από το ίντερνετ κι επιπλέον καθώς η ιστορία γύρω από την οποία εκτυλίσσεται είναι ερωτική, είναι γεμάτο με συναισθήματα.  Επιπλέον η επιλογή του μουσικού κομματιού έγινε με βάση τον τίτλο του καθώς ο τίτλος του κομματιού, «Δωμάτιο 1-0-1»  θα μπορούσε να παραπέμπει σε χώρο συνομιλίας (Δωμάτιο) στα social media, chat, Instagram direct κλπ, ενώ η ακολουθία των αριθμητικών ψηφίων «1-0-1» θα μπορούσε επίσης να παραπέμπει σε αλγόριθμο. 
Οι στίχοι του τραγουδιού αποτέλεσαν κατά κύριο λόγο το έναυσμα για την επιλογή του κομματιού από τον ερευνητή, δεδομένου ότι αναφέρονται σε ένα ζευγάρι το οποίο θα μπορούσε να είναι ένα από τα ζευγάρια που στην σύγχρονη ψηφιακή εποχή γνωρίζονται και αναπτύσσουν έναν νέο τύπο ερωτικής σχέσης κυρίως μέσα από την επικοινωνία τους στο internet και στα social media γενικότερα. Στο σημείο αυτό παρατίθενται οι στίχοι του τραγουδιού του οποίου το video clip διασκευάστηκε εκ νέου από τον ερευνητή της παρούσας εργασίας:

*«Ξενοδοχείο Ρόζα Βάμβα δωμάτιο 101

Έχει παρκάρει παράνομα κάτω και ήρθε να με δει στα κρυφά

Να μιλήσουμε για μοναξιά

Για τους γονείς που δεν έχουμε ζήσει αρκετά

Ποια προδοσία την πονά 

για ποια ουτοπία γράφω στα τραγούδια μου

Για ποια μητέρα και για ποια γυναίκα

Καπνίζει πολύ σαν εμένα 

γνωριζόμαστε από τόσοι δα

Εκείνη πρώτη έπιασε τα τραύματα που είχα ενα ένα με χέρια γυμνά

Με φιλούσε γλυκά μου είχε πει να μην το πω ποτέ στη μαμά 

και με έμαθε πώς να τα στοιβάζω 

κάτω από το χαλί στο δωμάτιο πάντα κρυφά

Δεν μου 'πε ποτέ το όνομα της γι' αυτό ακόμα την φωνάζω Ρόζα 

και που και που το τηλέφωνο μου κλείνω 

και χάνομαι λίγο από τα παιδιά 

τσουλαω αργά προς το ίδιο motel

Ίδιο δωμάτιο ίδια κλειδιά 

θα έρθει χωρίς να την πάρω 

και πάλι ξέρω με ξέρει πια τόσο καλά

Το ένα τσιγάρο ανάβει μετά από το άλλο 

ρωτάει που είναι τα σπίρτα μου 

γιατί κρατάω το δικό μου όπως ο πατέρας μου 

αλλά έχω καιρό να το πάρω

Κοιτάω αλλού και γελά μου είπε 

όσα χαρακτηριστικά κι αν υιοθετείς απ' οσους αγαπάς

Δεν θα τους φέρεις ποτέ έτσι κοντά

Φέρνει τα χείλη της προς τα δικά μου αργά 

κι είχαν την αλμύρα που είχαν τα τα δάκρυα την 

πρώτη φορά που είδα πόσο με είχε νικήσει κι είχα λυγίσει

Πως το παιχνίδι που παίζαμε τοτε κάτω απ'το χαλί μου ήτανε παγίδα 

μα παίζοντας το τόσα να φύγουνε είχα αφήσει τόσα 

που δεν είχα λύσει και όταν το βράδυ γύρισα στο σπίτι 

μου είπε πως με έχει κερδίσει 

μου πε πως θα συναντιόμασταν στο ίδιο μπαρ κάθε βράδυ μέχρι να πεθάνει

Ότι ένιωθα από τα ποτά κι απάντησα εντάξει

Κι οπότε δε λιποθυμούσα έξω απ' το μαγαζί με έβαζε στο αμάξι και με άφηνε έξω από το 

σχολείο στις 7

Κι έτσι πέρασε το λύκειο και είπα δεν θέλω να σε βλέπω πια

Γέλασε γλυκά μου έδωσε μία κάρτα μου είπε 

εκεί έλα όταν με επιθυμήσεις απάντησα δεν θα ιδωθούμε ξανά 

λίγα βράδια μετά ξενοδοχείο Ρόζα Βάμβα δωμάτιο 101 πάλι εδώ 

κάτι δεν κάνω καλά

Ρόζα Ρόζα Ρόζα μην με αφήνεις ακόμα είναι τόσα 

είναι τόσα μυστικά που δεν σου έχω πει για 

μένα για μένα για μένα και τα τραυματα που 'χω κρυμμένα

Όσα γράφτηκαν γράφτηκαν με αίμα κάπου σε έχασα μες την βροχή

Πάρε παλτό έξω βρέχει δεν είναι για μας εδώ 

ποιος άγγελος να μας προσέχει σε αυτόν τον παλιόκαιρο

Ένα πακέτο με σπίρτα πάνω γράφει τον αριθμό

Ποια είσαι ποια δε θυμάμαι και δεν ξέρω ποια είμαι εγώ

Ρόζα Ρόζα Ρόζα μη με αφήνεις ακόμα είναι τόσα 

είναι τόσα μυστικά που δεν σου έχω πει για 

μένα για μένα για μένα και τα τραυματα που 'χω κρυμμένα

Όσα γράφτηκαν γράφτηκαν με αίμα κάπου σε έχασα μες την βροχή

(Πάρε παλτό έξω βρέχει δεν είναι για μας εδώ)»*



 Μερικά χρονικά σημεία από το διασκευασμένο (ως προς το video clip του) μουσικό κομμάτι,  είναι ενδεικτικά της συνάφειας του τραγουδιού με την ανωνυμία και την αποπροσωποίηση των σχέσεων στα social media σήμερα. Ειδικότερα, στο 0:47 ο στίχος του τραγουδιού αναφέρει «δεν μου ‘πε ποτέ το όνομα της» γεγονός που παραπέμπει ευθέως στην ανωνυμία των μέσων κοινωνικής δικτύωσης όπου συχνά οι χρήστες δεν αναφέρουν το όνομά τους αλλά συστήνονται με ένα nick name. 
 Παράλληλα θα πρέπει να επισημανθεί ότι η εικόνα που ένας χρήστης του διαδικτύου παρουσιάζει στο προφίλ του στα μέσα κοινωνικής δικτύωσης συχνά απέχει πάρα πολύ από την πραγματική του εικόνα, τον χαρακτήρα, τις στάσεις και τις απόψεις του καθώς  η πλειοψηφία των χρηστών των μέσων κοινωνικής δικτύωσης, ενδιαφέρονται να «ωραιοποιήσουν» την εικόνα που βγάζουν προς τα έξω προκειμένου να γίνουν αποδεκτοί ή και ελκυστικοί, μια εικόνα όμως επίπλαστη που συχνά δεν έχει καμία σχέση με το ποιοι πραγματικά είναι.  Μέσα σε ένα εικονικό περιβάλλον επικοινωνίας, και καθώς οι άνθρωποι προσπαθούν να προβάλλουν έναν εαυτό που είναι ελκυστικός, όλα φαίνονται όμορφα, ωστόσο συχνά η αλήθεια είναι εντελώς διαφορετική.   
Στο 1:23 ο στίχος του τραγουδιού λέει «πως το παιχνίδι που παίζαμε τότε κάτω απ’ το χαλί μου, ήτανε παγίδα». Είναι γεγονός ότι η προβαλλόμενη προς τα έξω εικόνα ενός χρήστη στα μέσα κοινωνικής δικτύωσης μέσω των post, stories κλπ που ανεβάζει, μπορεί να αποδειχτεί παγίδα για τον οποιοδήποτε ακόλουθο, ο οποίος δημιουργεί μια αντίληψη για το ποιόν του άλλου μέσα από αυτό που εντέχνως του προβάλλει και που επίσης μπορεί να απέχει πολύ από την πραγματικότητα.  Επίσης υπάρχει ο όρος “Mind trap” «Παγίδα μυαλού» που παραπέμπει επίσης στην επίπλαστη εικόνα που μπορεί να έχει ένας χρήστης των μέσων κοινωνικής δικτύωσης για τον έρωτα, τις σχέσεις και το άλλο άτομο με το οποίο αλληλεπιδρά ερωτικά.
Στο 1:23 οι στίχοι του τραγουδιού λένε «πως το παιχνίδι που παίζαμε τότε κάτω απ’ το χαλί μου, ήτανε παγίδα». Η εικόνα (stories, videos) ενός προφίλ λοιπόν, μπορεί να αποδειχτεί παγίδα για τον οποιοδήποτε ακόλουθο.  Στο 1:59 ο στίχος αναφέρει επίσης ότι «κάτι δεν κάνω καλά». Πρόκειται για την απελπισία που βιώνει το άτομο  το οποίο μέσα από το ίντερνετ, βιώνει μια επίπλαστη σχέση που απέχει από τον πραγματικό έρωτα με αποτέλεσμα να ονειρεύεται απλώς έναν πραγματικό έρωτα ο οποίος ζει μόνο στη φαντασία του. Έτσι φτάνει να αναρωτιέται τι είναι αυτό που κάνει λάθος και δεν νιώθει πληρότητα από την αλληλεπίδραση που έχει μέσα από τα μέσα κοινωνικής δικτύωσης με το «αντικείμενο του πόθου» του.  
Θα πρέπει να επισημανθεί ότι δεν ήταν στις προθέσεις του ερευνητή από την αρχή να χρησιμοποιήσει όλους τους στίχους του τραγουδιού αλλά   λέξεις και προτάσεις κλειδιά που θα λειτουργούσαν σημειολογικά και ερμηνευτικά στο    project με βάση τα κύρια αντικείμενα ανάλυσης της εργασίας. Στο τέλος του video clip, ο ερευνητής επέλεξε να εισαγάγει ένα μήνυμα με το εξής περιεχόμενο: «Αυτό το μήνυμα θα απενεργοποιηθεί σε 5’’» ενώ στη συνέχεια εμφανίζονται χιόνια όπως σε τηλεοπτικό πρόγραμμα στο οποίο έχει χαθεί η επικοινωνία πομπού και δέκτη. Το καταληκτικό αυτό τμήμα του video όπως εισήχθη από τον ερευνητή στο μοντάζ, παραπέμπει στην απώλεια της επικοινωνίας των δυο ατόμων που αλληλεπιδρούν στο ίντερνετ. Με το κλείσιμο του καναλιού χάνεται και η επικοινωνία και τα μηνύματα έχουν καταγραφεί σε κάποιον απομακρυσμένο server.
Ως προς τα τεχνικά στοιχεία του Project, o ερευνητής στην διαδικασία του μοντάζ, χρησιμοποίησε ένα σύνολο προγραμμάτων προκειμένου να υλοποιήσει τους στόχους του. Ειδικότερα χρησιμοποιήθηκαν τα προγράμματα Animate, Fruity loops studio και Premiere. Με το Animate ο ερευνητής εργάστηκε πάνω στον τίτλο και στα γρανάζια. Με το Fruity loops studio εργάστηκε πάνω στο visualizer που υπάρχει ως background ενώ τέλος με το  Premiere εργάστηκε πάνω στο μοντάζ  και τα εφέ.

 









#### **EΠΙΛΟΓΟΣ**


Tα «μέσα κοινωνικής δικτύωσης» (social media) λόγω της φύσης τους διευκολύνουν την δυνατότητα αλληλεπίδρασης και διασύνδεσης των χρηστών σε ένα παγκοσμιοποιημένο και διαδικτυωμένο περιβάλλον. Έτσι τα social media, επιτρέπουν την δημιουργία σχέσεων μεταξύ των ατόμων σε απευθείας σύνδεση, οι οποίοι μπορούν να επικοινωνήσουν σε ατομικό ή ομαδικό διαδραστικό πλαίσιο. Ξεκινώντας το 2009 τα socia media, κατόρθωσαν όχι απλώς να είναι χρηστικά αλλά απαραίτητο σχεδόν μέρος της καθημερινότητας των ανθρώπων παγκοσμίως οι οποίοι τα χρησιμοποιούν από την πιο απλή προσωπική χρήση, έως την εκπαίδευση, την επιστήμη και την Τέχνη, την αγορά εργασίας καθώς και τις ιατρικές εφαρμογές.  
Παρά το γεγονός ότι η χρησιμότητα των social media είναι αδιαμφισβήτητη, όπως προέκυψε στο πλαίσιο της ανάλυσης στην παρούσα εργασία, αλλά και της ανάλυσης του project που ο ερευνητής δημιούργησε, καθώς εμφανίζονται ως χώρος επικοινωνίας, έκφρασης και διαμοιρασμού σκέψεων, ιδεών και απόψεων παράλληλα αποτελούν ένα μέσο «ανωνυμίας». Η εξαιρετικά μεγάλη ταχύτητα μετάδοσης της  οποιασδήποτε πληροφορίας σε διαφορετικούς χρόνους και τόπους, αλλά και η συμμετοχή χρηστών από ποικίλες κοινωνικές ομάδες και περιβάλλοντα συνηγορούν στην απρόσωπη επικοινωνία μεταξύ των χρηστών που τελικά δεν τους ικανοποιεί και δεν συμβάλλει στο να νιώθουν την πληρότητα που έχει η παραδοσιακή επικοινωνία των ανθρώπων κατά την αλληλεπίδρασή τους και την σύναψη ερωτικών σχέσεων. 
Σήμερα, τα social media έχουν υποκαταστήσει σε πολύ μεγάλο βαθμό τον παραδοσιακό χώρο συνάντησης των ανθρώπων οι οποίοι δημιουργούσαν ερωτικές σχέσεις εκτός του διαδικτύου. Η ανωνυμία, έχει δημιουργήσει μια νέα «γενιά» χρηστών οι οποίοι διευκολύνονται στο να επικοινωνήσουν ερωτικά στο πλαίσιο των social media σε ένα πλαίσιο ωστόσο επικοινωνίας το οποίο δεν είναι διαπροσωπικό και το οποίο δεν απαιτεί την απαραίτητη δέσμευση με ευθύνη έναντι του άλλου.  

#### **Βιβλιογραφικές αναφορές**




Antoci, A., Sabatini, F., Sodini, M. (2015). Online and offline social participation and social poverty traps: Can social networks save human relations? Journal of Mathematical Sociology, 39, 229-256.
Bargh, J. A., McKenna, K. Y. A., and Fitzsimons, G. M. (2012). Can you see the real me? Activation and expression of the ‘true self’ on the internet. J. Soc. Iss. 58, 33–48.  
Bernstein, M. S.; Bakshy, E.; Burke, M.; and Karrer, B. 2017. Quantifying the invisible audience in social networks. In Proceedings of the SIGCHI Conference on Human Factors in Computing Systems, 21–30. ACM.
Christofides E, Muise A, (2019) Desmarais S. Information disclosure and control on Facebook: are they two sides of the same coin or two different processes? CyberPsychology & Behavior; 12
Clayton, R. B., Nagurney, A., & Smith, J. R. (2013). Cheating, breakup, and divorce: Is Facebook use to blame? Cyberpsychology, Behavior and Social Networking, 16(10), 717-720. 
Collins, K., & Roose, K. (2018, Οctober 9). Tracing a Meme From the Internet’s Fringe to a Republican Slogan. The New York Times. Retrieved April 26, 2019, from https://www.nytimes.com/interactive/2018/11/04/technology/jobs-not-mobs.html
Collins, N., and Miller, L. (1994). Self-disclosure and liking: a meta-analytic review. Psych. Bull. 116, 457–475.  
Cozby, P. C. (1973). Self-disclosure: a literature review. Psych. Bull. 79, 73–91.
Daniels, J. (2019). UN Keynote Speech: Racism in Modern Information and Communication Technologies. Presented to the 10thsession of the Ad Hoc Committee on the Elaboration of Complementary Standards to the International Convention on the Elimination of All Forms of Racial Discrimination. Geneva.
Davidson, T.; Warmsley, D.; Macy, M.; and Weber, I. (2018). Automated hate speech detection and the problem of offensive language
De Sousa A. Handbook of Behavioral Addictions. Sara Book Publications; 2018. 3. Cundy L. Love in the Age of the Internet: Attachment in the Digital Era. Routledge; 2018. 
 De Sousa A. Parenting in a Digital Era. St Paul Publications: Mumbai; 2016.
Ellison, N. B., Steinfield, C., Lampe, C. (2017). The beneﬁts of Facebook “Friends:” Social capital and college students’ use of online social network sites. Journal of Computer-Mediated Communication, 12, 1143-1168.
Fei, J. Art in the Age of Instagram. (2019). Available online: https://www.speeches.io/art-in-the-age-of-instagram-jia-jia-fei-tedxmarthasvineyard-with-evaluation-for m/  date assessed 15/8/2021
  Ford, T. E., & Ferguson, M. A. (2017). Social consequences of disparagement humor: A prejudiced norm theory. Personality and Social Psychology Review, 8, 79-94.
Gibbs, J. L., Ellison, N. B., and Heino, R. D. (2006). Self-presentation in online personals: the role of anticipated future interaction, self-disclosure, and perceived success in internet dating. Commun. Res. 33, 152–177.  
Hall, J. A., Kearney, M. W., Xing, C. (2018). Two tests of social displacement through social media use. Information Communication and Society. Advance online publication.
Hancock, J. T., and Toma, C. L. (2019). Putting your best face forward: the accuracy of online dating photographs. J. Comm. 59, 367–386.  
Helliwell, J. F., Putnam, R. D. (2014). The social context of well-being. Philosophical Transactions of the Royal Society B: Biological Sciences, 359, 1435-1446.
Holt J, Sanson K, editors. Connected viewing: Selling, streaming, & sharing media in the digital age. Routledge; 2013. 
Joinson, A. N. (2011). Self-disclosure in computer-mediated communication: the role of self-awareness and visual anonymity. Eur. J. Soc. Psychol. 31,
Kamins, M. A., Folkes, V. S., & Perner, L. (2017). Consumer responses to rumors: Good news, bad news. Journal of Consumer Psychology, 6, 165–187
	Kerkhof, P., Finkenauer, C., & Muusses, L. D. (2011). Relational consequences of compulsive Internet use: A longitudinal study among newlyweds. Human Communication Research, 37(2), 147-173. 
Litman, J. A., & Pezzo, M. V. (2015). Individual differences in attitudes towards gossip. Personality and Individual Differences, 38, 963–980.
Marino, C., Vieno, A., Pastore, M., Albery, I. P., Frings, D., & Spada, M. M. (2016). Modeling the contribution of personality, social identity and social norms to problematic Facebook use in adolescents. Addictive Behaviors, 63, 51-56.
Marwick, A., & Lewis, R. (2017) Media Manipulation and Disinformation Online. Data & Society.
McAndrew, F. T., & Jeong, H. S. (2018). Who does what on Facebook? Age, sex, and relationship status as predictors of Facebook use. Computers in Human Behavior, 28, 2359–2365.
Meadows-Klue D. Opinion piece: Falling in Love 2.0: Relationship marketing for the Facebook generation. J Direct Data Digit Market Pract 2018;9(3):245-50. 
Mencimer, S. (2019). “The Left Can’t Meme”: How Right-Wing Groups Are Training the Next Generation of Social Media Warriors. Mother Jones.
Moon, Y. (2000). Intimate exchanges: using computers to elicit self-disclosure from consumers. J. Cons. Res. 26, 323–339.  
Number of social media users worldwide. (2021). Statista. https://www.statista.com/statistics/278414/number-of-worldwide-social-network-users/ date assessed 15/8/2021
	Park, N., Kee, K. F., & Valenzuela, S. (2017). Being immersed in social networking environment: Facebook groups, uses and gratifications, and social outcomes. Cyberpsychology & Behavior, 12, 729–733.
Petersen, C., & Johnston, K. A. (2015). The impact of social media usage on the cognitive social capital of university students. Informing Science: The International Journal of an Emerging Transdiscipline, 18, 1-30.  
	Quinn, K. (2016). Why we share: A uses and gratifications approach to privacy regulation in social media use. Journal of Broadcasting & Electronic Media, 60(1), 61-86.  
Rheingold, H. (2017). The Virtual Community: Homesteading on the Electronic Frontier. Cartridge, MA: MIT press.
	Rosen, L. D., Whaling, K., Carrier, L. M., Cheever, N. A., & Rokkum, J. (2015). The media/technology usage, attitudes and anxiety scale: An empirical investigation. Computers in Human Behavior, 29(6), 2501–2511.  
	Rosenthal, S. R., Buka, S. L., Marshall, B. D. L., Carey, K. B., & Clark, M. A. (2016). Negative experiences on Facebook and depressive symptoms among young adults. Journal of Adolescent Health, 59, 510-516.  
Ryan, T., and Xenos, S. (2017). Who uses Facebook? An investigation into the relationship between the Big Five, shyness, narcissism, loneliness, and Facebook usage. Comput. Human. Behav. 27, 1658–1664.  
	Ryan, T., Chester, A., Reece, J., & Xenos, S. (2014). The uses and abuses of Facebook: A review of Facebook addiction. Journal of Behavioral Addictions, 3, 133–148.
Sharabi, L., & Caughlin, J. P. (2017). Usage Patterns of Social Media Across Stages of Romantic Relationships. In The Impact of Social Media in Modern Romantic Relationships. Lexington Books.
Steinfield, C., Ellison, N. B., Lampe, C. (2018) Social capital, self-esteem, and use of online social network sites: A longitudinal analysis. Journal of Applied Developmental Psychology, 29, 434-445.
Su, H. (2017). Love in Mediated Landscape. In The Impact of Social Media in Modern Romantic Relationships. Lexington Books.
Toma, C. L., & D’Angelo, J. D. (2017). Connecting Profile-to-Profile. In The Impact of Social Media in Modern Romantic Relationships. Lexington Books.
Valcanis, T. (2011) An iPhone in every hand: Media ecology, communication structures, and the global village. Etc A Rev. Gen. Semant, 68, 33–45. 
Ward, J. (2018). Dude-Sex: White Masculinities and `Authentic' Heterosexuality Among Dudes Who Have Sex With Dudes. Sexualities, 11(4), 414–434.
Watson, D. C. (2012). Gender differences in gossip and friendship. Sex Roles, 67, 494–502
	Webb, J. (2017). Resemblance, Representation and Reality. In Understanding Representation. SAGE Publications Ltd
Wheeless, L. R., and Grotz, J. (1976). Conceptualization and measurement of reported self- disclosure. Hum. Commun. Res. 2, 338–346. 
	Wilkerson, K. T. (2021). Social Networking Sites and Romantic Relationships: Effects on Development, Maintenance, and Dissolution of Relationships. Inquiries Journal, 9(03)
